text,label,id
"

1. Befolkningsstatistik
Dette kapitel omhandler befolkningsstatistik og indledes med en status over antallet af udlændinge i Danmark, deres statsborgerskab og herkomst. Dernæst ses på udviklingen i antallet af udlændinge i Danmark samt vandringer foretaget af udlændige de seneste år. I de efterfølgende afsnit ses på opholdstiden for indvandrere, naturalisationer samt sammensætningen af gruppen af udlændinge med hensyn til køn og alder.
Kapitlet indeholder endvidere en beskrivelse af udlændinges ægteskabsmønstre, hvilket er en opfølgning på tilsvarende analyser i tidligere års årbøger om udlændinge i Danmark.
Kapitlet afsluttes med en beskrivelse af den geografiske fordeling af udlændinge samt en demografisk fremskrivning af antallet af udlændinge i Danmark frem til 2050.
1.1 Indvandrere og efterkommere i Danmark
Pr. 1. januar 2005 var der i alt 452.095 udlændinge i Danmark. Dette svarer til 8,4 pct. af hele befolkningen på 5.411.405 personer, jf. tabel 1.1 og 1.2. De 452.095 udlændinge fordeler sig på 343.367 indvandrere og 108.728 efterkommere. Dette svarer til henholdsvis 6,3 og 2,0 pct. af den samlede befolkning i landet. Blandt udlændinge med bopæl i Danmark har 131.532 oprindelse i et vestligt land, mens 320.563 har oprindelse i et ikke-vestligt land. Dette svarer til henholdsvis 2,4 og 5,9 pct. af den samlede befolkning.
Klik på billedet for at se html-versionen af: ''Tabel 1.1''
Indvandrere og efterkommere omfatter såvel udenlandske som danske statsborgere med udenlandsk baggrund. 42,5 pct. af alle indvandrere og efterkommere i Danmark har dansk statsborgerskab. Blandt indvandrerne er 34,7 pct. danske statsborgere, mens 66,9 pct. af efterkommerne har dansk statsborgerskab. Dermed udgjorde den samlede andel af befolkningen med dansk statsborgerskab 95,1 pct. pr. 1. januar 2005.
Klik på billedet for at se html-versionen af: ''Tabel 1.2''
1.2 Oprindelseslande
I tabel 1.3 ses en oversigt over indvandrere og efterkommere grupperet ud fra oprindelsesland. Tabellen viser, at 70,9 pct. af alle indvandrere og efterkommere i Danmark har oprindelse i et ikke-vestligt land. Indvandrere og efterkommere fra vestlige lande udgør dermed 29,1 pct. af befolkningsgruppen. Blandt indvandrere og efterkommere fra vestlige lande har flertallet oprindelse i de EU-lande, som var medlemmer af EU inden udvidelsen i 2004. Tabellen viser desuden, at 85,5 pct. af alle efterkommerne i Danmark pr. 1. januar 2005 havde oprindelse i et ikke-vestligt land.
Klik på billedet for at se html-versionen af: ''Tabel 1.3''
Et mere detaljeret billede af indvandreres og efterkommeres oprindelse ses i tabel 1.4. Tabellen er en oversigt over de 20 lande, hvorfra der pr. 1. januar 2005 var flest indvandrere og efterkommere i Danmark.
Klik på billedet for at se html-versionen af: ''Tabel 1.4''
Det fremgår af tabellen, at Tyrkiet er det land, som flest indvandrere og efterkommere har oprindelse i. I alt har 54.859 indvandrere og efterkommere oprindelse i Tyrkiet. Således udgør de tyrkiske indvandrere og efterkommere 12,1 pct. af alle udlændinge i Danmark. Den relativt høje andel af tyrkiske indvandrere og efterkommere kan forklares ved, at Danmark i 1960’erne og 1970’erne modtog mange tyrkiske gæstearbejdere. Disse gæstearbejdere har siden enten stiftet familie i Danmark eller fået deres børn til Danmark ved familiesammenføring. Dette har resulteret i, at andelen af tyrkiske efterkommere udgør 22,0 pct. af alle efterkommere i landet. Efterkommere fra Libanon udgør den anden største gruppe af efterkommere, svarende til en andel på 9,3 pct. af samtlige efterkommere i landet.
Tabel 1.4 viser endvidere, at gruppen af personer med irakisk oprindelse er den næststørste gruppe blandt indvandrere og efterkommere og udgør 5,8 pct. af alle indvandrere og efterkommere. Personer fra Tyskland er den tredjestørste gruppe og udgør 5,6 pct. af alle indvandrere og efterkommere i Danmark.
1.3 Udvikling i antallet af indvandrere og efterkommere i Danmark
Siden 1980 er der sket en markant stigning i antallet af indvandrere og efterkommere i Danmark, jf. figur 1.1. Den samlede stigning i antallet af indvandrere og efterkommere i perioden fra 1980 til 2005 er 195,6 pct., svarende til at antallet af indvandrere og efterkommere i Danmark er øget med 299.137 personer fra 152.958 personer i 1980 til 452.095 personer i 2005.
I 1980 udgjorde indvandrere og efterkommere 3,0 pct. af befolkningen i Danmark. I 1995 var antallet af udlændinge vokset til 5,3 pct. af befolkningen. Siden 1995 er antallet af udlændinge vokset med 173.636 personer, svarende til at antallet af indvandrere og efterkommere pr. 1. januar 2005 udgjorde 8,4 pct. af befolkningen i Danmark.
De seneste 10 års udvikling i antallet af indvandrere og efterkommere i Danmark fordeler sig således, at der mellem 1995 og 2000 kunne observeres en stigning på 35,8 pct. svarende til 99.703 personer, mens stigningen mellem 2000-2005 lå på 19,6 pct. svarende til 73.933 personer.
Figur 1.1: Udviklingen i antal indvandrere og efterkommere fordelt på oprindelseslandegrupper, pr. 1. januar 1980-2005
Figuren viser, at det hovedsageligt er en stigning i antallet af indvandrere og efterkommere fra ikke-vestlige lande, der har bidraget til udviklingen i løbet af de seneste 25 år. Mens antallet af indvandrere og efterkommere fra vestlige lande alene er vokset med 30.235 personer, svarende til 19,8 pct. i hele perioden, er antallet af indvandrere og efterkommere fra ikke-vestlige lande vokset med 268.902 personer eller 520,5 pct. Væksten i antallet af udlændinge fra ikke-vestlige lande kan således forklare 90 pct. af den samlede stigning i antallet af udlændinge fra 1980 til 2005.
I figur 1.2 er angivet den årlige vækst i antallet af indvandrere og efterkommere i perioden 1990 til 2005. I denne periode lå den gennemsnitlige årlige vækst i antallet af indvandrere og efterkommere på 5,1 pct. Indvandrere og efterkommere fra ikke-vestlige lande har haft den største gennemsnitlige årlige vækst i perioden på henholdsvis 6,4 pct. og 9,8 pct.
Figur 1.2: Årlig vækst i antallet af indvandrere og efterkommere fordelt på vestlige og ikke-vestlige lande, pr. 1. januar 1990-2005
Den årlige vækst i antallet af indvandrere fra ikke-vestlige lande var på sit højeste mellem 1995 og 1996, hvor stigningen var 17,4 pct. Væksten skyldtes især, at Danmark midt i 1990’erne modtog mange asylansøgere fra det tidligere Jugoslavien og i 1995 gav opholdstilladelser til 16.091 personer fra Bosnien-Hercegovina. Herudover fik et stigende antal indvandrere fra Irak opholdstilladelse i Danmark i sidste halvdel af 1990’erne, hvilket også kan forklare den relativt høje årlige vækst i antallet af indvandrere fra ikke-vestlige lande i denne periode.
Omvendt var den årlige vækst i antallet af indvandrere fra ikke-vestlige lande på sit laveste mellem 2004 og 2005, hvor væksten lå på 1,5 pct., svarende til 3.459 personer. Dette ligger i forlængelse af en periode med en faldende vækst i antallet af indvandrere, startende i 2002. Mellem 2001 og 2002 lå den årlige vækst på 6 pct., mellem 2002 og 2003 på 4 pct. og mellem 2003 og 2004 på 2,3 pct. Mellem 2004 og 2005 observeres den laveste vækst i antallet af indvandrere siden 1983, hvor et tilsvarende vækstniveau kunne observeres.
Samme tendens ses for efterkommere fra ikke-vestlige lande, hvor væksten er aftaget til 8,1 pct. mellem 2001 og 2002 og til 6,6 pct. mellem 2002 og 2003. Væksten er yderligere aftaget mellem 2003 og 2004, hvor den lå på 5,4 pct. Mellem 2004 og 2005 lå væksten på 4,5 pct., hvilket er den laveste vækst i den beskrevne periode fra 1990 til 2005.
Sammenlignes antallet af udlændinge fra de lande, hvorfra flest indvandrere og efterkommere har oprindelse, pr. 1. januar 2004 med 1. januar 2005, er der flere tilfælde, hvor antallet af personer er faldet. Fx er antallet af somaliske indvandrere i Danmark faldet med 550 personer, og for udlændinge fra det tidligere Jugoslavien og Bosnien-Hercegovina er nedgangen på henholdsvis 317 og 303. Der er også tale om et lille fald i antallet af indvandrere og efterkommere fra Pakistan, Libanon og Iran. I alt er der nedgang for seks ud af de ti lande, som har flest indvandrere og efterkommere i Danmark.
Den årlige vækst i antallet af udlændinge fra vestlige lande lå i perioden 1997 til 2000 på mellem 3,4 pct. og 0,9 pct. Siden år 2000 er den årlige vækst atter steget til 2,0 pct. mellem 2004 og 2005, svarende til at antallet af udlændinge fra vestlige lande voksede med 2.572 personer fra 2004 til 2005.
1.4 Vandringer
I dette afsnit beskrives antallet af vandringer til og fra Danmark, der er foretaget af indvandrere og efterkommere i årene fra 1996 til 2004. Det skal bemærkes, at kapitlet belyser antallet af personer, der er indvandret/udvandret og ikke antallet af indvandringer/udvandringer. En person tæller således kun én gang på trods af, at personen er ind- og udvandret flere gange i samme periode.
Årbogens opgørelse over indvandringer omfatter to grupper af personer: personer fra et EU- eller EØS-land samt personer fra det øvrige udland. Disse to grupper er omfattet af to regelsæt vedrørende anmeldelse af flytning til Danmark. Personer fra et EU- eller EØS-land har pligt til at anmelde et ophold, der varer mere end seks måneder, hvorimod personer fra det øvrige udland har pligt til at anmelde ophold varende mere end tre måneder. Hvis en person har opholdt sig i Danmark i henholdsvis seks og tre måneder, vil personen som udgangspunkt blive CPR-registret og dermed indgå som indvandret.
Personen bliver registreret som udvandret, så snart flytning er anmeldt til bopælskommunen og registreret i CPR-registeret. Som udgangspunkt skal ophold i udlandet på over seks måneder altid anmeldes som fraflytning til udlandet.
Figur 1.3 illustrerer, at antallet af årlige nettoindvandringer (dvs. indvandringer fratrukket udvandringer) i perioden 1999 til 2001 var stigende blandt indvandrere og efterkommere. I 2001 lå antallet af nettoindvandringer på 17.147. Siden 2001 er nettoindvandringen aftaget og udgjorde 9.438 i 2004. Dette fald kan dels henføres til et fald i antallet af nyankomne indvandrere i forhold til 2001, dels til en stigning i antallet af udvandrede indvandrere og efterkommere på 2.454 fra 2001 til 2004. Det samlede fald i nettoindvandringer mellem 2001 og 2004 udgjorde 45 pct.
Figur 1.3: Udviklingen i antallet indvandrere og efterkommere, der er vandret ind og ud af Danmark i perioden 1996–2004
1.5 Opholdstid
Figur 1.4 viser opholdstiden for indvandrere fra udvalgte ikke-vestlige lande (dvs. fra de ikke-vestlige lande, hvor de fleste indvandrere og efterkommere har oprindelse i). Det fremgår af figuren, at en stor andel af pakistanerne, tyrkerne, jugoslaverne samt iranerne har opholdt sig i landet i mere end 15 år.
Mange indvandrere fra Irak, Bosnien-Hercegovina samt Somalia har derimod opholdt sig i Danmark i en kort årrække.
Blandt de undersøgte indvandrergrupper har tyrkere og pakistanere relativt set opholdt sig længst i Danmark. 58 pct. af tyrkerne og 57 pct. af pakistanerne har opholdt sig i Danmark i mere end 15 år. Ser man derimod på andelen af indvandrere, der har opholdt sig i landet i mere end 10 år, er andelen højest for indvandrere fra Libanon. 80 pct. af indvandrerne fra Libanon har opholdt sig i Danmark i mere end 10 år.
Somaliere og irakere er de indvandrergrupper, som relativt set har opholdt sig kortest tid i Danmark. 43 pct. af irakerne og 24 pct. af somalierne har opholdt sig i Danmark i mindre end 5 år.
Figur 1.4: Opholdstid for indvandrere fra udvalgte ikke-vestlige lande, pr. 1. januar 2005
1.6 Naturalisationer
Af figur 1.5 fremgår antallet af naturalisationer de seneste ti år, dvs. antallet af personer som har opnået indfødsret (dansk statsborgerskab) ved lov i perioden fra folketingsåret 1995/1996 frem til folketingsåret 2004/20057.
Børn, som har opnået indfødsret sammen med deres forældre, fremgår ikke af figuren. Endvidere fremgår udlændinge, som har opnået indfødsret på anden måde end ved naturalisation, herunder ved adoption eller ved afgivelse af en erklæring herom, ikke af figuren8.
Figur 1.5: Udviklingen i naturalisationer, folketingsåret 1995/1996–2004/2005
Søjlerne i figuren viser, at antallet af naturalisationer er vokset fra 3.488 i folketingsåret 1995/1996 til 9.316 i folketingsåret 2001/2002. I folketingsåret 2002/2003 er antallet af naturalisationer faldet til 2.125, hvorefter antallet af naturalisationer atter er vokset, og i folketingsåret 2004/2005 er 6.203 personer blevet naturaliseret.
Faldet fra folketingsåret 2001/2002 til 2002/2003 skyldes en skærpelse af retningslinierne for optagelse på lovforslag om indfødsrets meddelelse, hvorefter bl.a. opholdskravet, længden af karenstider som følge af begået kriminalitet og kravet om dokumentation for en ansøgers danskkundskaber mv. blev ændret.
1.7 Alders- og kønsfordeling blandt indvandrere og efterkommere
Indvandreres og efterkommeres aldersfordeling afviger væsentligt fra aldersfordelingen blandt danskere. Alders- og kønsfordelingen blandt danskere og indvandrere samt blandt danskere og efterkommere vises i figur 1.6 og 1.7.
Figur 1.6 viser, at andelen af 15 til 49-årige er højere blandt indvandrere end blandt danskere. For danskere udgør andelen af personer i alderen 15 til 49 år 45,4 pct., hvorimod denne andel udgør 67,9 pct. blandt indvandrere. Når man ser på andelen af personer i de unge aldersklasser, er den lavere blandt indvandrere end blandt danskere. Denne forskel i aldersfordelingen skyldes især, at indvandrergruppen pr. definition omfatter personer født i udlandet, hvoraf relativt få kommer til Danmark som børn. Figuren viser endvidere, at andelen af personer over 55 år er lavere blandt indvandrere end blandt danskere.
Hvad angår kønsfordelingen, er den blandt indvandrere noget skæv i de midterste aldersintervaller. I aldersgruppen 35 til 44-årige er der en lille overvægt af mænd, hvorimod i aldersgruppen 25 til 34-årige er der en overvægt af kvinder. Både blandt danskere og indvandrere ses en højere andel af kvinder i den højeste aldersgruppe.
Figur 1.6: Den procentvise aldersfordeling blandt indvandrere og danskere, pr. 1. januar 2005
Figur 1.7 illustrerer, at der blandt efterkommere er en betydelig overvægt af børn og unge, mens der er få efterkommere, der er over 30 år. Således var 91,9 pct. af alle efterkommere under 30 år pr. 1. januar 2005. 88.030 efterkommere svarende til 81,0 pct. var under 20 år, og 87,1 pct. var under 25 år.
Den høje andel af efterkommere under 30 år er især udpræget blandt efterkommere fra ikke-vestlige lande. Her er 87,1 pct. under 20 år og 93,2 pct. under 25 år. Efterkommere fra ikke-vestlige lande udgjorde 6,1 pct. af hele befolkningen i alderen 0-19 år. Når indvandrere fra ikke-vestlige lande i aldersgruppen 0 til 19 år medregnes, udgør indvandrere og efterkommere fra ikke-vestlige lande 8,8 pct. af hele befolkningen i Danmark under 20 år. Det skal ses i forhold til, at antallet af indvandrere og efterkommere fra ikke-vestlige lande udgør 5,9 pct. af hele befolkningen i Danmark.
Figur 1.7: Den procentvise aldersfordeling blandt efterkommere og danskere, pr. 1. januar 2005
1.8 Udlændinges ægteskabsmønstre
Sidste års årbog om udlændinge indeholdt en omfattende analyse af udlændinges ægteskabsmønstre. Analysen fokuserede på udlændinges ægteskabsmønstre med særlig henblik på at vurdere, om indførelsen af de nye regler på familiesammenføringsområdet (lov nr. 365 af 6. juni 2002 med ikrafttræden den 1. juli 2002) havde påvirket udlændinges ægteskabsmønstre.
I denne årbog følges op på sidste års analyse af lovændringernes betydning for udlændinges ægteskabsmønstre. Datagrundlaget i denne årbog er dog bedre end i de tidligere årbøger, idet der nu indgår tal for hele 2003 og 2004. Dette gør det muligt at danne sig et mere omfattende billede af lovændringernes betydning på længere sigt.
De overordnede betingelser for at få en ægtefælle til Danmark fremgår af faktaboks 1.1.
Klik på billedet for at se html-versionen af: ''Faktaboks 1.1''
Nedenfor præsenteres først et generelt billede af udlændinges ægteskabsmønstre i Danmark i 2004, hvor antallet af viede udlændinge opgøres, og køns- og aldersfordelingerne beskrives. I forlængelse heraf beregnes den hyppigste vielsesalder for personer, der har indgået ægteskab i 2004.
Efterfølgende undersøges udviklingen i antallet af viede personer i perioden fra 2001 til 2004 med hovedvægt på indvandrere og efterkommere fra ikke-vestlige lande, der er blevet gift med en person bosat i udlandet.
Det gælder for hele afsnittet, at det er antallet af viede personer og ikke antallet af vielser, der er omfattet af undersøgelsen. Der skal i den forbindelse gøres opmærksom på, at hvis en person bosat i Danmark bliver gift uden for Danmark, vil ægteskabet kun figurere i de danske statistikker, såfremt personen selv meddeler de danske myndigheder, at han/hun er blevet gift.
Ægteskabsmønstre blandt udlændinge i Danmark i 2004
I 2004 er i alt 70.751 personer i Danmark blevet gift, jf. tabel 1.5. Heraf er 93,1 pct. danskere, 2,6 pct. indvandrere og efterkommere fra vestlige lande og 4,3 pct. indvandrere og efterkommere fra ikke-vestlige lande.
Tabellen viser endvidere den andel, som de viede personer udgør af samtlige personer i de respektive befolkningsgrupper. Det ses, at 0,6 pct. af alle efterkommere fra ikke-vestlige lande blev gift i 2004. Gruppen af efterkommere fra ikke-vestlige lande har indgået færre ægteskaber i 2004, end gruppens størrelse i befolkningen tilsiger. Denne lavere frekvens kan bl.a. forklares med alderssammensætningen blandt efterkommere fra ikke-vestlige lande, hvor 70,8 pct. var under 15 år pr. 1. januar 2005.
Klik på billedet for at se html-versionen af: ''Tabel 1.5''
Den procentvise aldersfordeling blandt danskere og udlændinge fra henholdsvis vestlige og ikke-vestlige lande, der blev gift i 2004, er vist i figur 1.8. Det fremgår af figuren, at udlændinge fra ikke-vestlige lande generelt blev gift i en tidligere alder i 2004 end udlændinge fra vestlige lande og danskere. Den hyppigste alder for indgåelse af ægteskab var 25 år for indvandrere og efterkommere fra ikke-vestlige lande. Blandt danskere og udlændinge fra vestlige lande lå den hyppigste vielsesalder på henholdsvis 29 år og 30 år.
Figur 1.8: Den procentvise aldersfordeling blandt indvandrere og efterkommere samt danskere, der er blevet gift i 2004
Tabel 1.6 viser den hyppigste alder for personer, der er blevet gift i 2004, fordelt på herkomst og køn. Tabellen viser, at den mest hyppige vielsesalder for efterkommere fra ikke-vestlige lande i 2004 var lavere end for andre grupper. Dette gør sig både gældende for mænd og kvinder. Sidste søjle i tabellen viser den mest hyppige vielsesalder for mænd og kvinder samlet set. Også i denne opgørelse var den mest hyppige vielsesalder lavest blandt efterkommere fra ikke-vestlige lande. Den er dog kun ét år lavere end for indvandrere fra ikke-vestlige lande. Det skal tilføjes, at oplysningerne i denne tabel skal tages med forbehold, da forskellen mellem antallet af gifte personer i forskellige aldersgrupper er ganske lille.
Klik på billedet for at se html-versionen af: ''Tabel 1.6''
Den lavere hyppigste vielsesalder blandt indvandrere og efterkommere fra ikke-vestlige lande end blandt danskere kan bl.a. forklares med, at de generelt har en anderledes aldersprofil end danskerne. Især blandt efterkommere er andelen af unge langt højere end blandt danskere, hvilket kan have en direkte effekt på den hyppigste vielsesalder. Ud over alderssammensætningen kan en anden kulturel baggrund samt andre traditioner og normer angives som forklaring på den lavere hyppigste alder for indgåelse af ægteskab blandt indvandrere og efterkommere. Det skal endvidere tilføjes, at danskere ofte lever sammen i et parforhold, før de indgår ægteskab, hvilket også kan have indflydelse på vielsesalderen.
Klik på billedet for at se html-versionen af: ''Tabel 1.7''
Tabel 1.7 viser antallet af viede personer i forskellige aldersintervaller fordelt på herkomst. Det fremgår af tabellen, at de fleste ægteskaber bliver indgået af personer som er 35 år eller derover. Dette gælder imidlertid ikke blandt efterkommere fra ikke-vestlige lande. Her ligger det mest hyppige aldersinterval for vielser mellem 20 og 24 år. Hele 45,4 pct. af de viede efterkommere fra ikke-vestlige lande var mellem 20 og 24 år, da de blev gift i 2004. Det ses endvidere, at 92,4 pct. af efterkommerne fra ikke-vestlige lande var under 30 år, da de blev gift i 2004.
Ægteskabsmønstre før og efter ændringer af familiesammenføringsreglerne
Tabel 1.8 viser, i hvilket omfang indvandrere og efterkommere fra ikke-vestlige lande, der blev gift i henholdsvis 2001, 2003 og 2004, giftede sig med en dansker, en indvandrer eller efterkommer bosat i Danmark eller med en person bosat i udlandet.
Klik på billedet for at se html-versionen af: ''Tabel 1.8''
Formålet med at udvælge årene 2001, 2003 og 2004 er, at det vurderes, at disse år bedst illustrerer de mulige effekter af ændringen i udlændingelovgivningen. Mellem 2001 og 2004 kan der observeres et markant fald i antallet af indvandrere og efterkommere fra ikke-vestlige lande, som har indgået ægteskab med en person bosat i udlandet. I 2001 blev 2.552 indvandrere og efterkommere fra ikke-vestlige lande gift med en person bosat i udlandet, mens antallet er faldet til 1.229 i 2004. Dette svarer til et fald på 51,8 pct.
Denne reduktion kunne tyde på en sammenhæng mellem antallet af udlændinge fra ikke-vestlige lande, der gifter sig med en person bosat i udlandet, og de skærpede betingelser for at få en ægtefælle til Danmark.
Ud over faldet i antallet af vielser med personer bosat i udlandet, er andelen af indvandrere og efterkommere, der er blevet gift med en person bosat i udlandet, også blevet lavere. I 2001 indgik 62,7 pct. af de indvandrere og efterkommere fra ikke-vestlige lande, der blev gift, ægteskab med en person bosat uden for Danmark. I 2004 er denne andel faldet til 40,0 pct.
Det fremgår endvidere af tabellen, at mandlige indvandrere og efterkommere fra ikke-vestlige lande i højere grad gifter sig med en person bosat i udlandet end kvindelige indvandrere og efterkommere fra ikke-vestlige lande. 48,3 pct. af mandlige indvandrere og efterkommere, der blev gift i 2004, indgik ægteskab med en person bosat i udlandet i 2004, mens det samme gjorde sig gældende for 31,6 pct. af kvinderne.
I modsætning til antallet af indgåede ægteskaber med personer bosat i udlandet, er antallet af vielser mellem indvandrere og efterkommere fra ikke-vestlige lande bosat i Danmark steget fra 2001 til 2004. Mellem 2001 og 2004 kunne der observeres en stigning i antallet af indgåede ægteskaber med en indvandrer bosat i Danmark fra 705 til 877 personer (stigning på 24,4 pct.), jf. tabel 1.8. Endvidere lå stigningen i antallet af personer, der gifter sig med en efterkommer, på 62,3 pct. Denne udvikling skal ses i lyset af, at det samlede antal personer fra ikke-vestlige lande, der er blevet gift, er faldet med 24,5 pct. fra 2001 til 2004. Reduktionen i antallet af personer, der er blevet gift med en person bosat i udlandet kan være blandt hovedforklaringerne på dette fald. Det skal også tilføjes, at det samlede antal af gifte indvandrere og efterkommere er lidt højere i 2004, end det var i 2003.
Tabel 1.9 viser udviklingen i den hyppigste ægteskabsalder fra 2001 til 2004, dvs. før og efter ændringen af udlændingeloven. For indvandrere og efterkommere fra ikke-vestlige lande lå den hyppigste alder ved indgåelse af ægteskab med en person bosat i udlandet på 20 år i 2001, jf. tabel 1.9. Efter en stigning til 25 år i 2003, lå den hyppigste alder for indgåelse af ægteskab for indvandrere og efterkommere fra ikke-vestlige lande på 24 år i 2004. Denne stigning i den hyppigste alder ved indgåelse af ægteskab med en person bosat i udlandet indikerer, at de skærpede ægtefællesammenføringsregler, herunder især 24-års reglen, kan have påvirket beslutningen om indgåelse af ægteskab.
Denne ændring i ægteskabsmønsteret fremgår også ved sammenligning af udviklingen i den hyppigste alder for indgåelse af ægteskab med en person bosat i udlandet og den hyppigste alder for indgåelse af ægteskab med en person bosat i Danmark. For indvandrere og efterkommere fra ikke-vestlige lande, som blev gift med en indvandrer bosat i Danmark, lå den hyppigste vielsesalder på 26 år, både i 2003 og 2004. Ved indgåelse af ægteskab med en efterkommer lå den hyppigste vielsesalder på 19 og 239 år i 2004 og på 22 år i 2003. For indvandrere og efterkommere, som er blevet gift med en dansker i 2004, lå den hyppigste alder på 26 år, hvilket er lavere end i 2003 (29 år) og i de forrige år. Dermed er den hyppigste vielsesalder vokset mest blandt indvandrere og efterkommere fra ikke-vestlige lande, der giftede sig med en person bosat i udlandet.
Figur 1.9 viser andelen af indvandrere og efterkommere fra ikke-vestlige lande, der i alderen under og over 24 år er blevet gift med enten en person bosat i udlandet eller en person bosat i Danmark.
Klik på billedet for at se html-versionen af: ''Tabel 1.9''
Figur 1.9: Andelen af udlændinge fra ikke-vestlige lande1 i alderen under 24 år eller 24 år og derover, der er blevet gift i 2001, 2003 og 2004, fordelt på ægtefællens baggrund
Det ses af figuren, at andelen af udlændinge fra ikke-vestlige lande, der gifter sig med en person bosat i udlandet, er faldet markant mellem 2001 og 2003. Til gengæld ligger andelen af udlændinge fra ikke-vestlige lande, der har giftet sig med en person bosat i udlandet, på omtrent samme niveau i 2003 og 2004. Dette gælder både indvandrere og efterkommere under 24 år og indvandrere og efterkommere i alderen 24 år og derover.
Ovenstående tal bekræfter således fortsat, at de skærpede betingelser for at få en ægtefælle til Danmark, herunder 24-års-reglen, har ændret ægteskabsmønstrene blandt indvandrere og efterkommere fra ikke-vestlige lande markant. Især er andelen af indvandrere og efterkommere fra ikke-vestlige lande, der gifter sig med en person bosat i udlandet, faldet væsentligt.
1.9 Geografisk fordeling af indvandrere og efterkommere i Danmark
Dette afsnit omhandler den geografiske fordeling af udlændinge i Danmark pr. 1. januar 2005. Først belyses fordelingen af indvandrere og efterkommere fra vestlige lande i Danmark. Herefter redegøres der for fordelingen af indvandrere og efterkommere fra ikke-vestlige lande, og de ti kommuner med den største andel af indvandrere og efterkommere fra ikke-vestlige lande angives. Endelig beskrives, i forlængelse af årbogens tema, hvordan 0-15-årige udlændinge fra ikke-vestlige lande fordeler sig i forhold til kommunernes samlede antal børn og unge inden for denne aldersgruppe.
Figur 1.10 illustrerer den geografiske fordeling af udlændinge fra vestlige lande i procent af kommunernes indbyggertal. Det fremgår af figuren, at fordelingen er skæv, og at flest udlændinge fra vestlige lande er bosat i Sønderjylland, i hovedstadsområdet, langs Nordsjællands østkyst samt i større bykommuner.
En væsentlig forklaring på, at der i Sønderjylland er en relativ stor koncentration af udlændinge fra vestlige lande er selvsagt, at mange tyskere bor i dette område. Fx udgør tyskere 83 pct. af alle indvandrere og efterkommere fra vestlige lande i Bov Kommune, som med sine 11,5 pct. udlændinge fra vestlige lande er den kommune, der har den største andel af udlændinge fra vestlige lande. Forklaringen på den store andel af udlændinge fra vestlige lande i Nordsjælland er, at der bor en stor andel af nordmænd og svenskere, samt at mange EU borgere og nordamerikanere er bosat her.
Andelen af indvandrere og efterkommere fra vestlige lande i de danske kommuner fordeler sig således: I 182 kommuner ligger andelen på under 2 pct. I 75 kommuner udgør indvandrere og efterkommere fra vestlige lande mellem 2 og 4 pct., mens deres andel ligger på over 4 pct. i 14 kommuner.
Til sammenligning lå kommunernes andel af udlændinge fra ikke-vestlige lande mellem 0 og 25,2 pct. af indbyggertallet pr. 1. januar 2005. Heraf havde 114 kommuner en befolkningsandel af indvandrere og efterkommere fra ikke-vestlige lande på under 2 pct., i 97 kommuner lå andelen mellem 2 og 3,9 pct., i 50 kommuner lå andelen mellem 4 og 9,9 pct., og 10 kommuner havde en andel på over 10 pct.
Den geografiske fordeling af indvandrere og efterkommere fra ikke-vestlige lande er vist i figur 1.11. Figuren viser, at befolkningsandelen varierer meget imellem kommunerne. Det skyldes, at de fleste indvandrere og efterkommere fra ikke-vestlige lande i dag er bosat i hovedstadsområdet og i større bykommuner. Omvendt har mindre landkommuner en lille andel af udlændinge fra ikke-vestlige lande. Blandt årsagerne til den ujævne fordeling skal det fremhæves, at mange af de indvandrere, som bor i hovedstadsområdet og i de større danske byer, kom til landet før integrationsloven fra 1999, og dermed før reglerne om boligplacering trådte i kraft. Der er også andre forhold, som kan have betydning for den geografiske fordeling af udlændinge, herunder antallet af almene boliger i kommunen, fertilitet, kulturelle fællesskaber og familiemæssige bånd. I forlængelse heraf ses der, i kapitel 3, bl.a. nærmere på boligplaceringen af flygtninge, mens kapitel 4 bl.a. omhandler befolkningssammensætningen i udsatte boligområder.
Figur 1.11: Indvandrere og efterkommere fra ikke-vestlige lande i pct. af kommunernes befolkning, pr. 1. januar 2005
Tabel 1.10 viser de ti kommuner, som pr. 1. januar 2005 havde den højeste andel af indvandrere og efterkommere fra ikke-vestlige lande i forhold til kommunernes indbyggertal. Herudover viser tabellen, hvilken andel de 0-15-årige udlændinge fra ikke-vestlige lande udgør af alle 0-15-årige i de ti kommuner.
Ishøj er med sine 25,2 pct. indvandrere og efterkommere fra ikke-vestlige lande den kommune i Danmark, som har den højeste koncentration af udlændinge fra ikke-vestlige lande i forhold til indbyggertallet. I 2005 er mere end hver fjerde af kommunens borgere således en udlænding fra et ikke-vestligt land.
Klik på billedet for at se html-versionen af: ''Tabel 1.10''
Sammen med Ishøj udgør Brøndby og Albertslund Kommuner de tre kommuner i Danmark, som havde flest udlændinge fra ikke-vestlige lande i forhold til kommunernes indbyggertal pr. 1. januar 2005. Disse kommuner havde endvidere den største andel af indvandrere og efterkommere fra ikke-vestlige lande i aldersgruppen 0 til 15 år, idet mere end hver fjerde af de 0-15-årige i Albertslund og Brøndby Kommuner og mere end hver tredje af Ishøj Kommunes unge under 16 år var indvandrer eller efterkommer fra et ikke-vestligt land.
Blandt kommunerne i tabellen har Brøndby Kommune i perioden 1995 til 2005 oplevet den største tilvækst i andelen af udlændinge fra ikke-vestlige lande. Andelen er her vokset med 8,4 procentpoint siden 1995. Til sammenligning har den gennemsnitlige vækst i andelen af udlændinge fra ikke-vestlige lande i de ti viste kommuner været på 5,4 procentpoint i den beskrevne periode.
Figur 1.12 viser den geografiske fordeling af 0 til 15-årige indvandrere og efterkommere fra ikke-vestlige lande i pct. af alle 0 til 15-årige i kommunerne. I dag har i alt 30 kommuner en befolkningsandel på under 2 pct. af indvandrere og efterkommere fra ikke-vestlige lande i aldersgruppen 0 til 15 år. Den tilsvarende befolkningsandel ligger mellem 2 og 3,9 pct. i 138 kommuner, mens 76 kommuner har en andel på 4 til 9,9 pct. Endelig har 27 kommuner en befolkningsandel af udlændinge fra ikke-vestlige lande i aldersgruppen på over 10 pct. De to kommuner, der har den største andel af indvandrere og efterkommere i alderen 0 til 15 år, er Brøndby og Ishøj med en andel på henholdsvis 30,8 og 34,6 pct.
Figur 1.12: 0-15-årige indvandrere og efterkommere fra ikke-vestlige lande i pct. af alle 0-15 årige i kommunerne, pr. 1. januar 2005
1.10 Fremskrivning af antallet af indvandrere og efterkommere i Danmark
Danmarks Statistik udarbejder årligt en række fremskrivninger over udviklingen i antallet af indvandrere og efterkommere i Danmark. Disse fremskrivninger bygger på forudsætninger om en række mere eller mindre forudsigelige forhold såsom fremtidig indvandring, udvandring, fertilitet (dvs. fødselshyppighed), dødelighed mv. De her præsenterede fremskrivninger bygger på forudsætninger, der fremgår af faktaboks 1.2.
Den største usikkerhed i befolkningsfremskrivningerne knytter sig til forudsætningerne om fertilitet og vandringer. Ved 2005-fremskrivningen benyttes der to sæt forudsætninger, svarende til to befolkningsgrupper: indvandrere fra ikke-vestlige lande og alle øvrige befolkningsgrupper under ét. For indvandrere fra ikke-vestlige lande sættes fertiliteten i 2005 til 2,3, og det forudsættes, at den vil falde til 2,1 i 2030 for derefter at blive konstant. For alle øvrige befolkningsgrupper sættes fertiliteten i 2005 til 1,79. Det forventes endvidere, at fertiliteten for alle øvrige befolkningsgrupper vil stige til 1,80 i 2030 og derefter bliver konstant.
I befolkningsfremskrivningerne tages der højde for den faldende indvandring, bl.a. som resultat af stramningerne i udlændingepolitikken. Det betyder, at der i 2005 forudsættes at ske en indvandring på 11.000 indvandrere fra ikke-vestlige lande, hvilket er lavere end i de foregående år. Udviklingen i indvandringen er påvirket af forskellige økonomiske og politiske faktorer, hvilket er årsagen til, at fremskrivningernes resultater bør fortolkes med større varsomhed, jo længere ud i fremtiden man ser.
Klik på billedet for at se html-versionen af: ''Faktaboks 1.2''
Ifølge Danmarks Statistiks fremskrivninger, jf. tabel 1.11, vil hele befolkningen i Danmark vokse fra 5.411.405 personer i 2005 til 5.499.263 personer i 2050. Dette er en stigning på 1,6 pct. Mens det forudsættes, at antallet af danskere vil falde med 5,1 pct., vil antallet af udlændinge fra vestlige og ikke-vestlige lande vokse med henholdsvis 33,1 pct. og 92,3 pct. Dermed vil andelen af danskere udgøre 85,6 pct. af befolkningen i 2050 mod 91,6 pct. i 2005. Dette svarer til et fald på 6 procentpoint.
Klik på billedet for at se html-versionen af: ''Tabel 1.11''
Ifølge prognosen vil indvandrere og efterkommere således udgøre 14,4 pct. af hele befolkningen i 2050. Andelen af indvandrere og efterkommere fra vestlige lande vil i Danmark vokse med 0,8 procentpoint og i 2050 udgøre 3,2 pct. af hele befolkningen. En større stigning vil kunne observeres blandt indvandrere og efterkommere fra ikke-vestlige lande. Her vil andelen af befolkningen stige fra at udgøre 5,9 pct. i 2005 til at udgøre 11,2 pct. i 2050. Det er omtrent dobbelt så mange indvandrere og efterkommere fra ikke-vestlige lande som i 2005.
En generelt lavere gennemsnitsalder blandt indvandrere end blandt danskere indebærer, at relativt flere indvandrere end danskere er i den erhvervsaktive alder. Som vist i figur 1.13, udgør andelen af indvandrere fra vestlige lande i alderen 16 til 64 år således 79,9 pct. af alle indvandrere fra vestlige lande, mens 85,5 pct. af samtlige indvandrere fra ikke-vestlige lande ligger i denne aldersgruppe. Den tilsvarende andel blandt danskere ligger på 64,5 pct.
Figur 1.13: Udviklingen i andelen af 16-64-årige fordelt på oprindelseslandegrupper, pr. 1. januar 1980-2050
Det fremgår af figur 1.13, at både andelen af danskere og indvandrere i den erhvervsaktive alder vil falde frem til 2050. Det skønnes, at faldet vil være mest markant blandt indvandrere fra ikke-vestlige lande, hvor andelen vil blive reduceret til 72,7 pct., hvilket svarer til et fald på 12,8 procentpoint i forhold til 2005. På trods af denne reduktion, vil andelen af 16-64-årige blandt indvandrere fra ikke-vestlige lande stadig være større end blandt danskere og indvandrere fra vestlige lande. Andelen af personer i den erhvervsdygtige alder vil i 2050 udgøre 56,3 pct. for danskere og 71,6 pct. for indvandrere fra vestlige lande.
Omvendt var kun få efterkommere fra ikke-vestlige lande i den erhvervsaktive alder pr. 1. januar 2005. Figuren viser, at andelen af 16-64-årige efterkommere fra ikke-vestlige lande vil vokse markant frem til 2050 for at udgøre 62,2 pct. af alle efterkommere fra ikke-vestlige lande. I 2005 er kun 20,8 pct. af efterkommere fra ikke-vestlige i den erhvervsaktive alder. Dermed vil andelen af efterkommere fra ikke-vestlige lande i den erhvervsaktive alder være højere i 2050 end den tilsvarende andel af danskere.
Tabel 1.12 viser befolkningsfremskrivningen fra 2005 frem til 2050 for 16-64-årige fordelt på herkomst og oprindelseslandegrupper. Det forventes, at der i alt vil være 320.761 færre personer i den erhvervsaktive alder i 2050, hvilket indebærer, at andelen af 16-64-årige vil udgøre 58,1 pct. af hele befolkningen. I dag er 65,0 pct. af befolkningen i den erhvervsaktive alder.
Klik på billedet for at se html-versionen af: ''Tabel 1.12''
Faldet i antallet af personer i den erhvervsaktive alder kan henføres til en markant reduktion i antallet af danskere i alderen 16 til 64 år frem til 2050. Det forventes, at antallet af danskere i den erhvervsaktive alder i 2015 og 2050 vil være faldet med henholdsvis 4,0 pct. og 17,2 pct. i forhold til 2005. Antallet af udlændinge fra vestlige lande i alderen 16 til 64 år vil derimod vokse med 18,9 pct., mens antallet af udlændinge fra ikke-vestlige lande i den erhvervsaktive alder vil vokse med 97,8 pct. Det skønnes således, at der vil ske en fordobling i antallet af udlændinge fra ikke-vestlige lande i den erhvervsaktive alder i perioden 2005 til 2050.
Faldet i antallet af danskere i den erhvervsaktive alder, mens antallet af udlændinge i samme aldersgruppe vokser frem til 2050 betyder, at antallet af udlændinge i den erhvervsaktive alder udgør en stadig større andel af hele befolkningen i alderen 16 til 64 år. 17,0 pct. af personer i den erhvervsaktive alder vil i 2050 være indvandrere eller efterkommere. Den tilsvarende andel ligger i dag på 9,0 pct.
1.11 Repatriering
I dette afsnit ses der nærmere på kommunernes repatrieringsindsats, som har til formål at støtte udlændinges repatriering i forbindelse med rejse til hjemlandet eller det tidligere opholdsland.
Rammerne for indsatsen reguleres af repatrieringsloven, som blev vedtaget i 1999 og trådte i kraft den 1. januar 200010. Repatrieringsloven gælder for flygtninge, familiesammenførte til flygtninge eller familiesammenførte til andre. Loven omfatter ikke personer, som har dansk statsborgerskab eller statsborgerskab i et af de nordiske lande, i et EU-land, et EØS-land eller i Schweiz. Dog kan integrationsministeren efter ansøgning beslutte, at udlændinge med ønske om at repatriere, som ikke er omfattet af loven, kan anses som omfattet af repatrieringsloven.
Repatrieringslovens formål er at give udlændinge det bedst mulige grundlag for at tage stilling til og eventuelt beslutte sig for at repatriere. Endvidere skal loven støtte udlændinges repatriering. Loven sætter med det udgangspunkt rammerne for, hvornår og hvorledes der ydes økonomisk støtte i forbindelse med udlændingenes tilbagevenden til deres hjemland eller tidligere opholdsland.
I de tilfælde, hvor udlændingen ikke har midlerne hertil, skal kommunen ifølge repatrieringsloven yde hjælp til repatriering i form af støtte til hjemrejse, hjælp til etablering i hjemlandet eller i det tidligere opholdsland, hjælp til sygeforsikring samt transport af eller køb af beskæftigelsesfremmende udstyr mv. Endvidere kan kommunen efter ansøgning yde en månedlig reintegrationsbistand til udlændinge, der opfylder en række betingelser, jf. afsnittet nedenfor om regler for hjælp til repatriering.
I det følgende beskrives reglerne for hjælp til repatriering nærmere, hvorefter der ses på, hvor mange personer der har modtaget hjælp til repatriering i de seneste år. Endelig belyser afsnittet aktiviteten i forhold til reintegrationsbistanden.
Regler for hjælp til repatriering
Kommunen forestår udbetaling af hjælp til repatriering, efter at udlændingen har ansøgt herom, såfremt udlændingen ikke selv har midler hertil. I faktaboks 1.3 er de forskellige typer udgifter, som kommunerne kan yde tilskud til, anført.
Klik på billedet for at se html-versionen af: ''Faktaboks 1.3''
Der kan modtages hjælp til repatriering én gang. Den enkelte udlænding kan i den forbindelse modtage økonomisk støtte til mere end én af de angivne udgiftstyper.
Kommunen kan træffe beslutning om, at repatrieringsydelsen skal tilbagebetales, hvis særlige grunde taler herfor, som fx hvis udlændingen har givet urigtige oplysninger eller ikke har gjort et oprigtigt forsøg på at repatriere.
Regler for reintegrationsbistand
I henhold til repatrieringsloven kan kommunerne efter ansøgning yde en løbende månedlig reintegrationsbistand, hvis den pågældende udlænding opfylder en række betingelser, herunder betingelsen om at være over 65 år eller være berettiget til at modtage førtidspension. Det er også muligt at få tilkendt repatrieringsbistand, hvis man er fyldt 55 år og på grund af sin helbredstilstand eller lignende ikke vurderes at kunne skaffe sig et forsørgelsesgrundlag i hjemlandet eller tidligere opholdsland.
Reintegrationsbistanden kan enten gives i en femårig periode eller som en livslang ydelse. Muligheden for, at kommunerne kan yde reintegrationsbistand som en livslang ydelse, er indført med den ændring af repatrieringsloven, som trådte i kraft den 1. januar 2004. Den livslange månedlige ydelse er 80 pct. af satsen for den månedlige ydelse i den femårige periode.
Reintegrationsbistandens størrelse skal afspejle prisniveauet i hjemlandet eller tidligere opholdsland, som den enkelte udlænding ønsker at vende tilbage til. Alt efter hvilket land, der er destination for den enkeltes repatriering, udbetales en ydelse, som størrelsesmæssigt hænger sammen med det pågældende lands prisniveau. De lande, hvor det er muligt at repatriere til, er således opdelt i fire landegrupper med fire tilhørende forskellige ydelsessatser.11 Det resulterer i følgende satser for reintegrationsbistanden.
Klik på billedet for at se html-versionen af: ''Faktaboks 1.4''
Udviklingen på repatrierings- og reintegrationsbistandsområdet
Figur 1.14 viser, at der er væsentlige forskelle fra år til år med hensyn til, hvor mange der vælger at repatriere og modtage hjælp efter repatrieringsloven, og til hvilke lande de repatrierer. Årsagerne hertil skal søges i forholdene i de pågældende hjemlande, flygtningestrømmes udspring og verdenssituationens udvikling gennem tiden.
Figur 1.14 Antal repatrieringer fra Danmark, der modtog hjælp til repatriering, fordelt på oprindelsesland, 2000-2004
Figuren viser antallet af repatrierede, der modtog hjælp til repatriering, fordelt på udvalgte oprindelseslande i perioden 2000 til 2004. Det fremgår, at antallet af repatrieringer var størst i 2004, hvor 267 personer vendte tilbage til deres hjemland eller tidligere opholdsland. I 2004 udgjorde udlændinge fra Irak mere end halvdelen af samtlige repatrierede, ligesom irakerne udgjorde en betragtelig andel i 2003. Det til forskel fra årene 2000 og 2001, hvor udlændinge fra Bosnien-Hercegovina udgjorde den største andel af det samlede antal repatrierede. Det fremgår desuden, at somaliernes andel af de repatrierede er faldet i perioden fra 2002 til 2004, mens personer fra Afghanistan i 2004 er repatrieret i mindre omfang end i 2003.
Ifølge oplysninger fra Dansk Flygtningehjælp er der registreret 66 repatrierede udlændinge i første halvår 2005. I denne periode udgjorde irakerne den største gruppe og udlændinge fra Bosnien-Hercegovina den næststørste gruppe.
Antallet af reintegrationsbistandsmodtagere fordelt på landegrupper er angivet i tabel 1.13. Som nævnt i faktaboks 1.3 udbetales der forskellige satser afhængigt af landegruppe samt, om ydelsen udbetales i en femårig periode eller som en livslang ydelse. Hovedparten af de reintegrationsbistandsmodtagere, som tabellen omfatter, er tildelt støtte efter den femårige ordning. Dette skyldes hovedsageligt, at det først blev muligt at ansøge om reintegrationsbistand efter den livslange ordning pr. 1. januar 2004.
Klik på billedet for at se html-versionen af: ''Tabel 1.13''
Tabellen viser, at der primært udbetales reintegrationsbistand til udlændinge, som er repatrieret til lande inden for landegruppe 2, herunder Bosnien-Hercegovina og Iran.
Siden repatrieringsloven trådte i kraft, har der ikke været eksempler på, at udlændinge er tildelt reintegrationsbistand efter satsen hørende til landegruppe 4, som bl.a. omfatter Australien og USA.
Figur 1.15 viser antallet af personer fordelt på alder, der, ifølge oplysninger fra Den Sociale Sikringsstyrelse12, modtog reintegrationsbistand i perioden 2000 til 2004. Figuren viser, at antallet af reintegrationsbistandsmodtagere er steget siden indførelsen af repatrieringsloven pr. 1. januar 2000. Det skyldes bl.a., at den første femårige ydelsesperiode, som fulgte af lovens ikrafttræden, først kunne konstateres at være fuldt indfaset pr. 1. januar 2005.
Figur 1.15: Antallet af udlændinge, som modtog reintegrationsbistand, fordelt på alder, 2000-2004
Som det fremgår af figuren, er de fleste modtagere af reintegrationsbistand 65 år eller derover. Disse personer fordeler sig nogenlunde ligeligt på køn. Et år efter den del af reintegrationsloven, som vedrører den livslange ydelsesperiode, trådte i kraft den 1. januar 2004, modtog ca. 9 pct. af alle reintegrationsbistandsmodtagerne støtte efter lovens bestemmelser herom. Nyere opgørelser viser, at denne andel er stigende i 2005. Pr. 30. juni 2005 modtog 16 pct. af alle reintegrationsbistandsmodtagerne således den livslange ydelse.
Figur 1.16: Udlændinge, der modtog reintegrationsbistand, fordelt på repatrieringsland, 2000-2004
Figur 1.16 angiver udviklingen fra 2000 til 2004 i antallet af personer i de fire største persongrupper blandt reintegrationsbistandsmodtagerne. I denne periode er langt de fleste udlændinge repatrieret til Bosnien-Hercegovina. De næststørste persongrupper af udlændinge er betydeligt mindre. Dette er personer, som er vendt tilbage til Iran eller Vietnam.
7 Statistikken omfatter også personer, som er optaget på et lovforslag om indfødsrets meddelelse med betingelse om løsning fra deres tidligere statsborgerskab. I praksis betyder dette, at disse personer skal løses fra deres tidligere statsborgerskab inden den ved loven fastsatte frist for at blive danske statsborgere.
8 Tidligere danske og nordiske statsborgere kan under visse betingelser opnå dansk statsborgerskab ved afgivelse af en erklæring herom over for et statsamt mv.
9 Antallet af indgåede ægteskaber var ens for personer i alderen 19 og 23 år.
10 Repatrieringsloven, jf. Lovbekendtgørelse nr. 21. af 15. januar 2004.
11 For nærmere oplysninger om hvilke lande der indgår i de fire landegrupper, henvises der til bekendtgørelse nr. 28 af 21. januar 2004 om reintegrationsbistandens størrelse.
12 I løbet af 2004 blev alle reintegrationssager overdraget til Den Sociale Sikringsstyrelse fra kommunerne, som hidtil havde mulighed for at udbetale ydelsen. De sager, som kommunerne administrerede i perioden 2000 til 2003 er ikke omfattet af opgørelsen over sager, som danner grundlag for gennemgangen i dette afsnit. Imidlertid vurderes antallet af sager, som kommunerne varetog i perioden, at være meget begrænset.",['Excellent'],<urn:uuid:f9985ba7-c634-4987-97df-9a3708b3a03e>
"Du kan bruge visningstilstande, når du vil læse dokumentet eller flytte rundt i det.
Hvis du vil læse dokumentet uden at anstrenge øjnene mere end højst nødvendigt og bruge værktøjer, der er specielt beregnet til læsning af dokumenter, skal du vælge læselayout (læselayout: En visning, der er beregnet til læsning af dokumenter på en computerskærm. Dokumentet får en størrelse, der passer til skærmen, de fleste værktøjslinjer er fjernet, men der er stadig kommandoer til navigering, kommentering og opslag i referencekilder.).
Læselayout er beregnet til at gøre det lettere og mere behageligt at læse dokumenter på skærmen. I denne tilstand fjernes genererende elementer fra skærmen i Word, f.eks. uvedkommende værktøjslinjer. Desuden indstilles størrelsen på dokumentet i Word med udgangspunkt i computerens indstillinger for skærmopløsning, så læsbarheden bliver bedst mulig.
Når du har valgt læselayout, kan du hoppe til bestemte sektioner i dokumentet med Dokumentoversigt (Dokumentoversigt: En lodret rude langs venstre kant i dokumentvinduet, der viser en disposition over dokumentets overskrifter. Du kan bruge Dokumentoversigt til hurtigt at flytte gennem et dokument og holde styr på, hvor du befinder dig i det.) eller miniaturer, og du vælge andre læseaktiviteter i en opgaverude og f.eks. slå et ord op eller oversætte det. Hvis du vil redigere dokumentet, skal du bare klikke på det sted, hvor du vil ændre noget, og redigere dokumentet på samme måde som ellers.
Når dokumentet vises i læselayout, ligner det ikke nødvendigvis den færdige udskrift. Formateringen kan være anderledes, teksten kan være større end forventet, og sideskiftene på skærmen svarer ikke nødvendigvis til sideskiftene i det udskrevne dokument.
Du kan skifte til læselayout ved at klikke på Læs på værktøjslinjen Standard eller ved at klikke på ALT+R.
Du kan slå læselayout fra ved at klikke på Luk på værktøjslinjen Læselayout eller ved at klikke på ALT+C.",['Good'],<urn:uuid:1426ecd3-5445-436e-bcf7-73551e5f8199>
"

Den indre barriere…
Perspektiv Nr. 2-2000
Skær ned på fedtet – spis flere kulhydrater – men hvilke?
Tatjana Hejgaard Vasilaras, M. Sc., Ph.D. stud. & Arne Astrup, professor dr.med., Forskningsinstitut for Human Ernæring.
Anbefalingerne er klare: Vi skal skære ned på fedtet og erstatte det med fødevarer, der har et højere indhold af kulhydrat og protein.
Væk med piskefløden, osten, de fede kød- og pålægsprodukter, chipsene og fedtstofferne. Ind med brød, pasta, ris, grøntsager og de magre kød-og mejeriprodukter. Det ved vi alle efterhånden, men hvad med frugt, bær, honning osv. Jo, frugt, bær og juice er med blandt de tilladte fødevarer i kostrådene, men når det kommer til honning, bolscher, lakrids og sodavand, så begynder alarmlamperne at lyse hos de fleste ernæringseksperter.
Spørgsmålet, om der nu også er belæg herfor, skulle testes i CARMEN-projektet. Baggrunden var, at det kræver lidt gastronomisk ekspertise at få en fedtfattig kost til at være velsmagende.
Dygtige kokke kan trylle med krydderier, kombinationer af stærkt, surt og sødt mv. for at få de smagsmæssige klokker til at ringe over de fedtfattige retter. Det kender vi også fra de etniske køkkener, for eksempel fra Thailand, Indien, Japan og Kina. En vigtig smagsingrediens er de sødtsmagende levnedsmidler. Da de ofte spiller en rolle for at få de fedtfattige spiser til at glide ned, er deres ernæringsmæssige værdi, og hvorledes de accepteres af forbrugerne, vigtige spørgsmål.
CARMEN
I Danmark gennemførte 46 overvægtige forsøgsdeltagere CARMEN-projektet, hvis formål og metode tidligere er beskrevet af Anne Raben i Perspektiv nr. 3, 1998. Deltagerne var delt i tre grupper, der i løbet af 6 måneder skulle spise hver sin kost med forskelligt indhold af fedt, simple kulhydrater (tilsat sukker, frugtsukker og mælkesukker) og komplekse kulhydrater (stivelse og kostfibre).
Forsøgsdeltagerne mødte op én til to gange om ugen og hentede ca. 70% af deres daglige energiindtag i en specielt indrettet butik på instituttet. De resterende 30% af maden købte deltagerne selv, da vareudvalget i butikken ikke omfattede friske grøntsager, fersk kød, fisk og fjerkræ.
Simple kulhydrater
I den simple gruppe skulle deltagerne nedsætte deres fedtindtag med 10 E% og erstatte det med simple kulhydrater. For at opnå det skulle de spise mere frugt, marmelade, rosiner, honning og sukkerslik, som f. eks. lakrids og vingummi, og drikke mere juice, saft og sodavand, end de plejede. Det blev til ret store mængder. F. eks. Kunne en 40-årig kvinde på 92 kg og 1, 63 m høj (dvs. et BMI på 34, 4 kg/m2) som en del af sin almindelige kost vælge at indtage 30 g frugtpålæg, 10 g honning, 250 g solbærjuice, 20 g hindbærmarmelade, 200 g pære, 75 g rosiner, 60 g vingummi og 1 l sodavand som en del af sit kostindtag over 3 dage.
Forsøgsdeltagerne var generelt delt i to med hensyn til deres opfattelse af det store sukkerindtag. Denne opdeling svarede til en udtalt kønsforskel, idet den ene gruppe, der kun bestod af kvinder, havde det meget svært med at spise så meget sødt. De havde tydeligvis ikke lyst til alle de søde madvarer, som de var nødt til at putte i kurven for at overholde gruppens mål m. h. t. de simple kulhydrater. Flere gav udtryk for, “at det var alt for meget sødt”. Det er tænkeligt, at det måske kunne dække over en frygt
for, at alt det søde ville fede? Et spørgsmål, de stillede igen og igen i forbindelse med vejning og måling af kroppens fedtprocent.
En del vænnede sig til det søde med tiden, mens andre blev ved med at have problemer. Den anden del af gruppen, der fortrinsvis bestod af mænd, var glade for det søde. De startede ofte deres indkøb med at fylde kurven med de sukkerholdige varer.
De glædede sig over, at det pludseligt var “legalt” med en daglig sodavand og en pose slik. På trods af løbende udskiftninger i sliksortimentet fandt de fleste dog udvalget lidt trivielt efter det halve år, forsøget stod på. Mange deltagere i den “simple” gruppe, både dem med en positiv og en negativ indstilling til sukkerindtaget, havde dog svært ved at tro på, at de kunne tillade sig at spise og drikke alle de søde sager i frie mængder uden at tage på. Der var endog en kvinde, som ikke ønskede at fortsætte sin deltagelse i forsøget, da hun ved lodtrækningen var endt i den gruppe.
Komplekse kulhydrater
I den “komplekse” gruppe skulle deltagerne også nedsætte deres fedtindtag med 10 E% og erstatte det med komplekse kulhydrater. For at opnå det mål skulle de indtage mere brød, ris, pasta, gryn, kartofler og fiberrige grøntsager, end de var vant til.
F. eks. kunne en 43-årig kvinde på 87 kg og 1,57m høj (BMI 35, 7 kg/m2) vælge at spise 570 g brød, 85 g kiks med grøntsager, 90 g brune ris, 200 g pasta, 40 g cornflakes, 100 g havregryn, 133 g ovnklare kartofler og 115 g hakket spinat som en del af sit kostindtag over 3 dage. Gruppen, der indtog komplekse kulhydrater, var de mest tilfredse forsøgsdeltagere. De følte sig tydeligvis heldige over at være havnet i denne gruppe og havde - måske urealistisk - høje forventninger om et stort vægttab ved ad libitum indtag af denne kosttype.
Ingen af dem gav udtryk for, at de led alvorlige afsavn, men lavede meget sjov med alt det, de måtte undvære. Et par af mændene indrømmede dog, at de især i weekenden savnede noget fedt eller sødt.
De eneste, der havde et problem i denne gruppe, var de mest kræsne af forsøgsdeltagerne, der havde svært ved at sammensætte en kost, der var anderledes end deres sædvanlige.
Konklusion
Det høje sukkerindtag i den simple gruppe var til stor nydelse for de af deltagerne, der “havde en sød tand”, men var meget svært at kapere for de “ikke-normalt-slikkende”. Denne opsplittelse af gruppen kan dog sagtens forklares ved de store sukkermængder, som det her var påkrævet at indtage. At vi fandt en udtalt kønsforskel mht. det at indtage de store mængder sukker, afspejler måske kvinders generelle frygt for at tage på, kombineret med de mere negative myter om sukker og dets mulige fedende effekt. Måske er mænd mere tilbøjelige til bare at give los og nyde.
Den “komplekse” gruppe var kendetegnet ved en stor tilfredshed, men især efter længere tid mærkedes en stigende lyst til noget sødt eller fedt. Spørgsmålet er, om det ikke netop er her, sukkeret kommer ind i billedet? At kunne kombinere en fedtfattig kost rig på komplekse kulhydrater med et vist sukkerindtag, der er tilstrækkeligt til at stimulere den søde tand og tilføje nydelse og variation i det daglige. Et kostprincip, der er gavnligt for alle, ikke kun overvægtige eller i forbindelse med en slankekur.
I begge kostgrupper så vi forholdsvis små vægttab (1, 4-1, 8 kg) sammenlignet med, hvad tidligere korttidsforsøg har kunnet påvise ved en ad libitum fedtreduceret kost. Vi så dog ud fra deltagernes løbende kostregistreringer, at der i begge grupper var deltagere, hvis appetitregulering ikke fungerede;de spiste simpelthen langt mere energi, end de burde ud fra deres beregnede energibehov.
Dette er i overensstemmelse med, at kostens fedtindhold ikke er den eneste faktor, som er ansvarlig for overvægt og fedme. Måltidsmønster, og især den daglige fysiske aktivitet, spiller også en vigtig rolle sammen med faktorer som amning i barndommen, genetisk disposition og måske endnu ikke erkendte faktorer. Man skal dog ikke kimse af et vægttab på et par kg: På befolkningsniveau er det tilstrækkeligt til at sænke forekomsten af fedme måske med 25%.
Referencer
Ruxton CH, Garceau FJ, Cottrell RC.
Guidelines for sugar consumption in Europe: is a quantitative approach justified?
Eur J Clin Nutr 1999, 53(7), 503-513
Reid M, Hammersley R.
The effects of sucrose and maize oil on subsequent food intake and mood.
Br J Nutr 1999, 82(6), 447-55
Macdiarmid JI, Vail A, Cade JE, Blundell JE.
The sugar-fat relationship revisited: differences in consumption between men and women of varying BMI.
Int J Obes 1998, 22(11)1053-61
Blaak EE, Saris WH.
Post-prandial thermogenesis and ubstrate utilization after ngestion of different dietary carbohydrates.
Metabolism 1996, 45(10)1235-42
Reid M, Hammersley R.
Effects of carbohydrate intake on subsequent food intake and mood state.
Physiol ehav 1995, 58(3), 421-7

",['Good'],<urn:uuid:13ca953b-a3e7-4a94-a18d-de949a67afc1>
"

De hører ligesom Cirrus og Cirrostratus til de høje skyer, hvilket vil sige, at de typisk befinder sig i tre til otte kilometers højde i polare områder, fem til 13 kilometers højde i tempererede områder og seks til 18 kilometer i tropiske områder.
Cirrocumulus kan dannes i klar luft og kan være resultat af omdannelsen af Cirrus- eller Cirrostratusskyerne. De kan også dannes som resultat af formindskelse af de elementer som en Altocumulusflage eller et lag består af.",['Good'],<urn:uuid:3c3bff4a-6cfa-432a-b5af-83d8c49852be>
"Rens din skærm billigst og bedst
Hvordan renser man mest effektivt sin computer- eller tv-skærm? Fotograf og forfatter til blandt andet Politikens store bog om digital fotografering Thomas Nykrog har undersøgt emnet.
Bomuld og lunkent vand
Han har blandt andet talt med mange computerfirmaer, og det viser sig, at en skærm renses bedst med en bomuldsklud, der ikke fnuller og almindeligt lunkent vand. De firmaer som selv fabrikerer rensevæske til skærme, anbefaler selvfølgelig, at man bruger det, men ifølge Thomas Nykrog er det en investering lige ud af vinduet.
Overflødig rensevæske
Rensevæsken har nemlig i hans øjne kun berettigelse, i det tilfælde, hvor man ikke har gjort skærmen ren meget længe, eller hvis man ryger tit og længe ved siden af sin computer/tv-skærm. Ellers kan man altså sagtens spare pengene på udgifter til rensevæske og bruge almindeligt lunkent vand i stedet.
En lille test
Thomas Nykrog lavede i indslaget en test af en dyr rensevæske til 89,- kr. op mod en bomuldsklud med lunkent vand. Han forsøgte at rengøre en almindeligt støvet skærm med begge dele - og der var overhovedet ingen forskel på, hvor godt de gjorde rent. Det lunkne vand var fuldt ud lige så effektivt som rensevæsken.
Konklusion
Så Thomas` råd til alle computer- og tv-ejere er, spar på rensevæsken og brug i stedet en bomuldsklud med almindeligt lunkent vand.",['Good'],<urn:uuid:a524534e-0c82-4bae-9aef-0070d994c46a>
"Pil løgene og hak dem fint. Skyl bladselleristænglerne og skær dem ud i mindre stykker. Steg løgene klare i smør i en gryde med bladselleri, tilsæt skyllede timianblade eller tørret timian, paprika og majskerner.
Hæld mælk i og kog suppen ca. 15 min. Tilsæt salt. Blend suppen, til den er helt jævn og glat (kom den evt. igennem en grov si).
Skær kyllingekødet i små tern. Kom kyllingekødet i den kogende suppe, og skru ned, så suppen småkoger i ca. 10 min., til kyllingekødet er gennemkogt.
Tænd grillen i ovnen. Skær rugbrød i tynde skiver og derefter ud i aflange pinde. Læg dem på en bageplade og grill dem ca. 3 min. på hver side, til de er sprøde og gyldne.
Smag suppen til med salt og peber. Spæd evt. med vand, hvis suppen er for tyk.",['Good'],<urn:uuid:71124d83-6bd3-41fe-b535-c75dd399260d>
"Tomaterne skoldes, flås og skæres i små tern (fjern også de fleste kerner). De hakkede tomater puttes i en gryde og bringes i kog sammen med bouillon, basilikum eller timian, laurbærbladet, salt, peber og chili. Suppen bringes i kog og småkoger ca. 15 min. Herefter fjernes basilikum/timian og laurbærbladet og suppen pureres med en stavblender eller i en blender/food-processor. Put Creme Fine og kødboller i den purerede suppe, varm den op og smag evt. til med krydderier.
Serveres med et par friske basilikum-blade på toppen og med groft flûtes.",['Good'],<urn:uuid:d51a1e4d-d900-45d2-97ec-19a11d7ce338>
"Varm ovnen op til 200o . Udrør gæren med vand. Tilsæt olie, salt og 2/3 af melet. Når melet slipper skålen vendes dejen ud på bordet og æltes igennem med mere mel.
Sæt dejen til hævning dækket med et fugtigt klæde 20 min.
Ælt dejen igennem. Del den i to. Rul dem meget tyndt ud på et meldrysset bord.
Læg bundene på plade beklædt med bagepapir og prik dem med en gaffel.
Pensl kanterne med lidt olie. Forbag dem uden fyld 10-15 min.
Riv alle grøntsager fint evt. med foodprocessor.
Svits grøntsagerne i 5 min. i olie.
Tilsæt tamater og krydderier, kog uden låg i 10 min.
Fordel grøntsagsfyldet over bundene. Drys med skinke og til sidst ost.
Pensl kanten med lidt olie.
Bag 10-15 min.",['Good'],<urn:uuid:2b3c7228-bf1b-429e-84aa-985e892a594e>
"Anden renses for indmad og skylles. Gnides herefter godt med salt og peber indvendig og udvendig.
Æblerne skrælles og skæres i både eller store tern. Kernehuset tages fra.
Puttes herefter ind i anden sammen med sveskerne. Anden lukkes med en kødnål. Hvis man ikke har en kødnål, kan en tandstik i træ bruges.
Anden stilles i en bradepande på en rist med brystet nedad.Kom vand i bunden af bradepanden og evt. et lille løg, der er skåret i både (gir smag til sovs).
Stilles midt i en varm ovn og steger nu i ca. 6 timer på 60-80 grader. Efter 4 timer vendes anden og steger herefter færdig. Kan også steges i 3-4 timer på 125 grader.
Bemærk, jo større vægt jo længere stegetid. Tjek om anden er færdig ved at stikke en kødnål i, og hvis saften er klar, er anden færdig. saften må ikke være rødlig i farven.
Ved langtidsstegning opnår man et langt bedre resultat. Anden bliver ikke tør, og kryber ikke så meget som ellers.
Når anden er færdig hælder man fedtet fra i en skål. Man tager lidt af fedtet og smører anden med, og griller herefter nogle minutter, så skindet bliver sprødt.
Herefter parteres anden og anrettes på et fad med sveskerne/æblerne i midten.
Man kan tilberede anden dagen inden servering:
Når anden er færdig stilles den tildækket til næste dag, hvor den parteres og anrettes på et ildfast fad med æbler/svesker i midten. Anden smøres med andefedt og sættes i forvarmet ovn på 225 grader i 10-20 minutter. Så er den klar til servering.
Serveres med andesovs, brune og hvide kartofler samt rødkål.
I opskriften: Flæskesteg med det hele - står hvordan man laver brune kartofler.
Andesovs laves på samme måde som flæskesteg sovs, blot med andefonden - se opskriften: Flæskesteg med det hele!",['Good'],<urn:uuid:b6b74aa1-c26e-4700-afe8-0a00dfcaf595>
"Lusen er et snyltedyr, dvs. et lille insekt, der har specialiseret sig i at leve på og af mennesker. Lus findes som tre forskellige slags. Hovedlus findes i hårbunden og er langt den hyppigste. Fladlus lever i kønsbehåringen, og kropslus lever i tøjet, men er meget sjældne. Fælles for alle lus er, at de lever af næring fra værtsmenneskets blod, og at de formerer sig, idet de lægger æg. En lus lever ca. en måned og lægger normalt 7-8 æg om dagen, hvorfor de hurtigt bliver til mange!
Symptomer og kendetegn på lus
Lusene bider og suger blod flere gange om dagen. Biddene kan give små røde eller blålige mærker og giver ofte, men ikke altid, udtalt kløe i det angrebne område. Lusene er små, men kan ses med det blotte øje. En voksen hovedlus er 2-3 mm lang og varierer i farve fra lysegrå til meget mørke. Æggene måler knap 1 mm og er hvide. De kan ligne sandkorn eller skæl, men sidder klæbet fast på hårene. Fladlus er lidt mindre - ca. 1,5 mm.
Komplikationer
Lus er irriterende, men er normalt helt ufarlige for mennesker. Der kan i visse tilfælde ses forværring i form af udslæt eller infektion af bidemærkerne, specielt som følge af kradsning. En infektion vil også kunne give hævede, evt. ømme, lymfeknuder og nogen generel utilpashed i slemme tilfælde.
Smitte
Lus lever kun på mennesker og forlader nødigt sin varme yngleplads nær huden. De kan ikke overleve længe ude i omgivelserne. Hovedlus smitter derfor stort set kun ved direkte hovedkontakt - for eksempel under leg. Derfor spredes hovedlus oftest blandt børn i børnehave og de første skoleklasser. Også huer, halstørklæder, børster og lignende kan overbringe smitte, hvis de bliver brugt af flere inden for kort tid. Efteråret er højsæson for hovedlus, og her ses ofte udbrud i børnehaver og lignende - især efter ferier.
Fladlus smitter næsten udelukkende ved seksuel kontakt.
Konstatering og forholdsregler
Ved mistanke om lus undersøges håret grundigt - helst med en tættekam. Kæmning er den eneste sikre metode til at konstatere, om der er lus til stede. Hele håret kæmmes fra rod til spids (brug evt. balsam først) og kammen bankes af på et hvidt underlag så eventuelle lus ses tydeligere. Findes levende lus eller æg, bør man starte behandling (se nedenfor).
Er den angrebne et barn, bør man meddele legekammerater og en eventuel pasningsinstitution om fundet af lus. Barnet bør først vende tilbage til institutionen, når behandlingen er indledt. Det er vigtigt, at hele barnets familie og omgangskreds bliver checket for lus og de smittede behandlet, da barnet ellers kan blive smittet igen og igen. Alle bør undersøges flere gange inden for de næste par uger.
Er der konstateret lus, bør kamme, børster, huer og lignende lægges i sæbevand eller eventuelt i fryseren i et døgn. Resten af omgivelserne, inklusiv sengetøj osv., kræver ikke behandling.
Behandling med lusemidler
Hoved- og fladlus kan behandles med lusemidler, som fås i håndkøb på apotektet. Man kan ligeledes behandles mod hovedlus ved hjælp af grundig kæmining gennem et par uger (se nedenfor).
Kropslus behandles ved at varmebehandle sit tøj et par timer ved 60 grader nogle dage i træk samt ved bedre hygiejne.
Ny behandlingsform
Der er kommet et nyt middel på markedet, der hedder Hedrin. Midlet indkapsler lusene, så de dør. Midlet er baseret på silikoneforbindelser. Med midlet kan lusene ikke blive resistente.
Midlet indeholder ikke insektgift og farvestoffer. Midlet kan derfor benyttes af gravide, ammende, astmatikere og børn over 6 måneder. Er du i tvivl så kontakt din læge.
Luseshampoo og -liniment
De traditionelle lusemidler fås i form af shampoo eller liniment. Shampoo anvendes i fugtigt hår og liniment i tørt hår:
- Prioderm (tilhører gruppen organofosfater) - fås både som shampoo og liniment.
- Nix (tilhører gruppen pyrethroider) - fås som shampoo.
NB!: Det er meget vigtigt at følge brugsanvisningen nøje ved brug af disse præparater! Gravide, ammende kvinder og børn under 2 år bør ikke behandles med lusemidler uden lægens anvisning og bør eventuelt overveje kæmning som behandlingsform (se nedenfor).
Det frarådes at benytte balsam i forbindelse med behandlingen, da dette kan mindske effekten af lusemidlerne. Behandlingen gentages altid efter 8 dage for at sikre, at alle lus er udryddet. Der kæmmes dagligt mellem behandlingerne. Ses levende lus dagen efter behandlingen, tyder det på mislykket behandling (eller et nyt angreb, hvis lusene er store).
Ved særlige tilfælde kan især fladlus findes i tæt kropsbehåring samt i øjen- og skæghår. Lus i øjenhårene bør behandles med en særlig øjensalve.
Mislykket behandling
Er behandlingen mislykket, skyldes det ofte, at brugsanvisningen ikke blev fulgt godt nok, at håret f.eks. var for vådt, eller at der blev anvendt balsam eller for lidt lusemiddel. Lus er desuden kendte for at kunne udvikle resistens (modstandsdygtighed) overfor lusemidler. Derfor bør man ikke gentage en mislykket behandling med det samme lusemiddel. Et alternativ til lusemidlerne er som nævnt grundig kæmning af håret.
Kæmning som behandlingsform
Behandling i form af kæmning er effektiv men tidskrævende. Skal lusene udryddes, kræves det, at håret kæmmes grundigt (mindst 30-45 minutter pr. gang) med en tættekam hver anden dag i to uger. Gøres dette korrekt, bør lusene herefter være udryddet. Kæmningen lettes, hvis der benyttes balsam, og dette gør også lusene langsommere og lettere at fange med kammen. Samtidig er det vigtigt, at bruge en tættekam med den rigtige afstand mellem tænderne - så man kan fange lusene.
Artikler om emnet:",['Excellent'],<urn:uuid:5e0246f2-1e60-4103-ae50-1f124fc63d92>
"

Hvad er Ordblindhed (dysleksi)
|Forfatter:|| Ordblinde / Dysleksiforeningen i Danmark|
|Dato:||14. oktober 2003|


| ||Her finder du informationer om ordblindhed. Læs om en af flere specifikke former for indlæringsvanskeligheder. Det er en specifik sproglig vanskelighed af medfødt oprindelse. Dysleksi er karakteriseret ved vanskeligheder med ordafkodning, som sædvanligvis skyldes problemer med fonologisk forarbejdning.|


Dysleksi (ordblindhed) er en af flere specifikke former for indlæringsvanskeligheder. Det er en specifik sproglig vanskelighed af medfødt oprindelse. Dysleksi er karakteriseret ved vanskeligheder med ordafkodning, som sædvanligvis skyldes problemer med fonologisk forarbejdning. Disse vanskeligheder i ordafkodning er ofte uventede set i forhold til personens alder og andre kognitive og indlæringsmæssige evner. Disse problemer er ikke resultatet af generelle udviklingsvanskeligheder eller sansemæssige skader.
Dysleksi kommer til udtryk i flere forskellige sproglige vanskeligheder, og ofte omfatter det i tillæg til omfattende problemer med læsning, også store problemer med at tilegne sig færdighed i skrivning og stavning (Lyon, G.R. 1995).Arbejdsdefinition opstillet af The Orton Dysleksia Society Research Committee, USA 1994.
Der er mange former for læsevanskeligheder. De, der er sværest ramt, kaldes dyslektikere (ordblinde). Det er cirka 4% af befolkningen. Andre grupper med læsevanskeligheder er læseretarderede, læsesvage, funktionelle analfabeter og alektikere. Tilsammen udgør de 10-20%.
Beskrivelse af Dysleksi
Forskellige fagpersoner vil beskrive dysleksi forskelligt:
Læreren vil beskrive elevens læsefærdigheder, som mindst to skoleår bagud i forhold til klassens øvrige elever.
Mange forældre vil fortælle, at der er andre i familien med læse- og staveproblemer. Det betyder ikke, at man arver ordblindhed. Men man kan arve risikoen for at udvikle ordblindhed, hvis ikke der bliver sat ind med forebyggende foranstaltninger og undervisning.
Psykologen vil beskrive en normal til god begavelse.
Neurologen vil sige, at der ikke er tegn på hjerneskade.
Tale/læsepædagogen vil tale om svag lyddiskrimination, svag verbal hukommelse, langsom adgang til ordforrådet, mindre fyldigt ordforråd, eventuelt andre stærke sider i profilen.
Tidlige kendetegn
Tidlige kendetegn i småbørnsalderen er fx.
Kendetegn i børnehaveklassen er fx:
- Dysleksi i familien
- Forsinket taleudvikling
- Ordmobiliseringsvanskeligheder
- Udtalevanskeligheder
- Viser ingen interesse for bogstaver i sit navn eller i bøger
- Dårlig hukommelse for rim og remser
- Dårlig lytteopmærksomhed
Kendetegn i 1. klasse er fx:
- Vanskeligheder med at rime
- Vanskeligheder med at huske bogstaver og tal
- Vanskeligheder med at huske ord
- Vanskeligheder med at dele ord i mindre dele
Kendetegn i senere klasser er fx:
- Vanskeligheder med at lære alfabetet
- Vanskeligheder med at omsætte bogstaver til lyd
- Vanskeligheder med at omsætte bogstavfølger til ord
- Vanskeligheder med at genkende ord i læsning
- Vanskeligheder med stavning
- Læsevanskeligheder (afkodning af teksten)
- Stavevanskeligheder
- Forståelsesvanskeligheder
- Sociale vanskeligheder
- Følelsesmæssige vanskeligheder
- Adfærdsmæssige vanskeligheder
Undersøgelse af ordblindhed
Forældre og skole kan henvende sig på Pædagogisk Psykologisk Rådgivning i kommunerne og anmode om en pædagogisk psykologisk vurdering af, om der foreligger dysleksi (ordblindhed).
Der findes mange forskellige læseprøver og sprogprøver, som kan hjælpe med til at afdække vanskelighederne. Forskningen og erfaringen viser, at jo tidligere man sætter ind med undersøgelser og undervisning, jo bedre bliver resultatet.
I skolen kan dansklæreren i 1. klasse finde mange af de karakteristiske kendetegn ved dysleksi ved at benytte en klasselæseprøve, som afdækker læseforudsætninger og som giver råd om hjælpestrategier for de elever, som mangler de nødvendige forudsætninger for at gå ind i læsningens verden.
Undervisning af ordblinde
Almene principper for det pædagogiske arbejde er fx: Individuel undervisning med direkte vejledning og megen tid til indlæring.
Tidlig identifikation og tidlig hjælp. Jo før man sætter ind, jo lettere er det at etablere en god cirkel med træning og læsning og bryde en ond cirkel med nederlag og undvigelser fra læsning.
Struktureret og systematisk arbejde er af afgørende betydning for dyslektikeren, især når det gælder det fonologiske grundarbejde, som volder dyslektikere store vanskeligheder. Her må der gribes til grundig undervisning med mulighed for overindlæring, for at forebygge glemsel.
For at kompensere for den manglende hukommelse for ordbilleder, ordbetydninger og lydforbindelser anbefales det at benytte mnemotekniske principper og konkrete hjælpemidler. I de seneste år har både dansk- og udenlandsk forskning vist at dyslektikere kan have stor glæde af visse datamatbaserede metoder. Computere med syntetisk talestøtte kan kompensere for elevernes mangelfulde afkodningsteknikker og medvirke til, at dyslektikerne kan læse sværere tilgængeligt læsestof. Computeren giver et umiddelbart auditivt feed-back og der er mulighed for overindlæring og træning ud over det sædvanlige i almen undervisning.
Metoder der styrker afkodningsfunktionen, herunder mange forskellige afkodningsstrategier, såvel ydre som indre bør anvendes. Ligesom multisensoriske teknikker, der ud over syns- og høresansen også inddrager muskelsansen, følesansen og den kinæstitiske sans.
Dyslektikere har stærkt brug for en undervisning, der vækker læselyst og -glæde. Dyslektikere har brug for engagerede vidende lærere, som kan opmuntre og rose dem og give dem kvalificeret undervisning trods deres store vanskeligheder.
Metoder og materialer
Der er forskningsmæssig belæg for at følgende tiltag afhjælper ordblindhed:
Tidlig diagnostik og kompensatorisk træning:
Bog og båndmetoder:
- Sproglig opmærksomheds- og – bevidsthedstræning
- Associations- og koncentrationstræning (Leg)
Træning i at opfatte tekststrukturer:
- Hjælper eleverne over læseforståelsestærsklen
- Fremmer læsekoncentrationen
- Skaber læsemotivation
Datastøttet undervisning:
- Skaber relevante læseforventninger
- Giver indre scenario
- Giver indblik i fortællegrammatik
- Skaber kendskab til genrer
- Viser at skrivning og læsning er to sider af samme sag
Dyslektikere har brug for særligt tilrettelagte materialer fx læsepædagogisk bearbejdede tekster, lydbøger, bog og bånd, ordbøger, bøger med mange billeder. Se fx Specialundervisningskataloget fra Landsforeningen af Læsepædagoge og andre forlag.
- modvirker grundlæggende funktionsbrist
- Giver bedre tidsudnyttelse, giver mere træning
Dyslektikere har brug for særlige hjælpemidler, som fx PCer med lydkort og syntetisk tale, båndoptager med hovedtelefon og tæller, diktafon, foruden lydbøger, bog og bånd, videobøger og letlæste bøger til alle fag.
Råd og vejledning om Dysleksi (ordblindhed)
Der er et stort netværk af personer og institutioner der giver råd og vejledning om dysleksi (ordblindhed). Det mest almindelige er, at man henvender sig på egen skole til klasselæreren. Derefter er der mulighed for at få svar på spørgsmål om dysleksi (ordblindhed) ved at du:
- søger yderligere information på din egen skole.
- læser mere i Undervisningsministeriets temahæfte: Undervisning af elever med læsevanskeligheder.
- søger råd og vejledning hos ""Pædagogisk Psykologisk Rådgivning"" der er en kommunal instans. Kan ofte kontaktes gennem skolelæreren.
- taler med ""Læsekonsulenten"" der er en læreruddannet konsulent ansat af kommunen.
Ikke alle kommuner har dog en, men der er en oversigt og forklaring af deres funktion på Læsekonsulenternes Landsforenings hjemmeside .
Samme landsforening har desuden samlet en side med diverse links relateret til emnet.
- søger information hos ""Center for Læseforskning i Danmark"" (Projekt læsning), som hører under Humanistisk Fakultet på Københavns Universitet.
Se yderligere:

",['Excellent'],<urn:uuid:a118c260-56e3-4bef-9b9b-dbd4b1a2aad0>
"skum, masse af gasfyldte bobler med elastiske hinder, fx havskum, flødeskum og ølskum. Skumplast (se opskumning) består ligeledes af gasbobler, men i en fast matrix. Gassen kan være luft, kuldioxid eller carbonhydrider, der indpiskes, indblæses eller frigives ved trykaflastning (øl) eller opvarmning, mens hinderne består af vand indeholdende overfladeaktive stoffer. Skum er termodynamisk ustabilt og falder sammen på ret kort tid, hvis det ikke gendannes ved ydre påvirkning.
Skum kan være ønsket eller uønsket. Skum anvendes fx til at fjerne faste partikler fra vand, til at sortere partikler ved flotation og til brandslukning (se skumslukker og skumudstyr). Skummidler er overfladeaktive stoffer, dvs. sæbe og andre detergenter. Uønsket skum optræder især i industrien, hvor det i mange fabrikationer er et problem. Skumdæmpere har derfor et stort marked.",['Good'],<urn:uuid:caca90c8-33ea-4fd2-838e-c63241dd8cc5>
"genteknologi, betegnelse for en række metoder, hvormed man kan undersøge og gøre indgreb i det genetiske materiale (arvemassen) hos levende organismer. Den genteknologiske viden og metodik er central inden for bioteknologi, hvor man vha. genetisk ændrede organismer fremstiller en lang række stoffer, fx enzymer og lægemidler, i stor mængde.
I 1970'erne og 1980'erne udvikledes en række metoder, som er basis for genteknologien, bl.a. metoden til fremstilling af rekombinant DNA, hvilket også kaldes gensplejsning, metoder til at aflæse rækkefølgen (sekvensen) af nukleotider i DNA-molekylet (DNA-sekventering), metoder til at fremstille syntetisk DNA samt den såkaldte polymerasekædereaktion (PCR, Polymerase Chain Reaction), der gør det muligt at mangfoldiggøre DNA-molekyler i reagensglasset.
Gensplejsning er den populære betegnelse for rekombinant DNA-teknik, som anvendes til at overføre gener fra en organisme til en anden. Herved kan modtageren erhverve nye egenskaber. Rekombinant DNA er DNA-molekyler med sammenføjede (rekombinerede) DNA-stykker af forskellig oprindelse. I modtagerorganismen mangfoldiggøres det rekombinante DNA. Transgene organismer er organismer, der har indbygget genetisk materiale fra en anden art; betegnelsen bruges mest om højere organismer, dvs. transgene planter og dyr. I vid udstrækning er rekombinant DNA-teknik blevet brugt til at overføre gener til simple organismer som bakterier og gær, bl.a. med henblik på industriel produktion. Et nyt område inden for genteknologien er overførsel af gener til menneskeceller med henblik på sygdomsbehandling, den såkaldte genterapi. Genterapi befinder sig dog stadig på et eksperimentelt niveau.
I rekombinant DNA-teknik anvendes en lang række hjælpemidler. Et af de vigtigste er restriktionsenzymerne, hvoraf der findes mange forskellige, som har hver sin måde at klippe DNA-molekylet på (ved bestemte nukleotidkombinationer).
Til at finde og oprense ønskede DNA-stykker anvendes forskellige teknikker som DNA-hybridisering og Southern blotting (se DNA-analyse) samt gelelektroforese (se elektroforese). Komplementært DNA, også kaldet cDNA (complementary DNA), er en DNA-kopi fremstillet ud fra RNA, fx mRNA (messenger RNA) vha. enzymet revers transkriptase. Således kan fremstilles cDNA svarende til et bestemt gen. Det kan fx bruges i isoleringen af et ønsket gen fra en organismes genom ved DNA-hybridisering.
Man kan sammenkoble DNA-fragmentet fra donoren med et bærer-DNA, en såkaldt vektor, inden overførslen til modtageren. Vektorer er DNA-molekyler, der er særligt egnede til at blive flyttet mellem forskellige organismer eller celler. Ofte anvender man de såkaldte plasmider, som er ringformede DNA-molekyler, der findes i bakterier. Man klipper plasmidet op med et restriktionsenzym og blander det med donor-DNA, der er blevet klippet med det samme restriktionsenzym, hvorefter man sammenkobler DNA-molekylerne vha. enzymet DNA-ligase. Herved fremkommer rekombinant DNA. Via plasmiderne overføres donor-genet til modtagercellerne, når disse optager plasmiderne. Inden overførslen af de rekombinante DNA-molekyler til modtagercellerne kan man behandle cellerne, så de bliver mere gennemtrængelige for DNA, fx ved elektroporering eller behandling med et calciumsalt.
En anden slags vektor, som ofte anvendes, er genetisk materiale fra virus. Dette sammenkobles med donor-DNA, som følger med virussens genetiske materiale, når virussen trænger ind i værtcellen. En særlig type vektorer er cosmider. Et cosmid er et plasmid, hvori man har indsat en DNA-sekvens kaldet cos fra en bestemt bakteriofag (bakterievirus). Cos-sekvensen bevirker, at plasmidet bliver indpakket i bakteriofagen, som derefter kan inficere bakterier og overføre DNA.
Efter at bakterier har optaget rekombinant DNA, formeres DNA-molekylerne inde i bakterierne. Bakterier fordobler sig hurtigt, og man kan således masseproducere bakterier, der indeholder bestemte rekombinante DNA-molekyler. For at være sikker på, at man kun opformerer bakterier, der indeholder det fremmede DNA, kan man knytte et gen for antibiotikaresistens til det rekombinante DNA. Når bakterierne har optaget det rekombinante DNA, tilsættes bakteriekulturen det pågældende antibiotikum, som dræber alle bakterier, der ikke indeholder det nye DNA. Man kan let fremdyrke bakterier, der alle stammer fra en enkelt bakterie, en såkaldt klon (gruppe af genetisk identiske individer). Alt afkom fra den oprindelige bakterie indeholder samme slags rekombinant DNA. Man siger derfor, at man kloner DNA ved denne fremgangsmåde.
Rekombinant DNA-teknik med simple værtsorganismer som bakterier og gær anvendes til mange formål, bl.a. fremstilling af DNA-molekyler til forskningsbrug samt produktion af proteiner og andre stoffer i medicinalindustrien og andre bioteknologiske virksomheder. Ved at overføre gener fra mennesket til bakterier eller gærceller kan man få disse til at producere menneskelige proteiner, der kan anvendes som lægemidler, fx insulin og væksthormon.
Fordelene ved lægemidler fremstillet vha. rekombinant DNA-teknik er, at råvarekilden er konstant, at lægemidlets protein i reglen har samme sammensætning som kroppens eget tilsvarende protein og derfor ikke giver anledning til immunforsvarsreaktioner, samt at der ikke er nogen risiko for smittespredning fra lægemidlet. Desuden kan man lave ændringer i det isolerede gen og dermed i proteinproduktet, således at der kan fremstilles lægemidler med nye egenskaber, fx insulin, der virker over længere tid. Endvidere er produktionsomkostningerne lavere, end hvis man udvinder stofferne af levende eller afdøde mennesker eller dyr. Ved fremstilling af vacciner overføres et gen fra den infektiøse organisme til en værtcelle, som oftest en bakterie, gær- eller pattedyrcelle. Det er tilstrækkeligt at anvende det bestemte gen, der koder for det stof, som giver anledning til immunitet. Man har således fremstillet vaccine mod hepatitis B (smitsom leverbetændelse). Vacciner fremstillet på denne måde er ufarlige, idet de produceres af celler, som kun indeholder et fragment af den infektiøse organismes genetiske materiale.
Rekombinant DNA-teknik har gjort det muligt at fremstille bestemte gener i stor mængde, også gener fra planter, dyr og mennesker. DNA, som massefremstilles ved kloning, anvendes til at studere geners opbygning og funktion. Som eksempel kan nævnes menneskets gen for faktor VIII, som er en blodkoagulationsfaktor, der mangler hos patienter med blødersygdom. Det første trin i isoleringen af dette gen er fremstillingen af en meget stor samling af forskellige rekombinante DNA-molekyler i bakterier, der tilsammen repræsenterer det totale genetiske materiale fra mennesket. En sådan samling rekombinante DNA-molekyler kaldes et DNA-bibliotek. Efter kloning af de bakterier, der indeholder DNA-biblioteket, er det muligt at identificere de bakterier, der indeholder genet for faktor VIII.
I naturens mangfoldighed af bakterier findes nogle, som kan nedbryde visse forurenende stoffer i fx spildevand og affald samt olie. Ved at indsætte gener fra disse bakterier i bakteriestammer, der let kan opformeres i laboratoriet, får man mulighed for forureningsbekæmpelse ved bionedbrydning i et omfang, som overstiger naturens egen kapacitet.
Ved traditionel planteforædling udvælger man til formering de planter, hvor de ønskede egenskaber fremtræder tydeligst. På denne måde ændres planternes genetiske materiale efterhånden i en bestemt retning, men at udvikle nye plantesorter ad denne vej er særdeles tids- og resursekrævende. Vha. genteknologi kan man overføre enkelte gener for bestemte egenskaber til planterne. Som vektor kan fx anvendes et plasmid fra jordbakterien Agrobacterium tumefaciens. I naturen inficerer denne bakterie planter. Under infektionen overføres bakteriens plasmid-DNA til plantecellerne, hvor det indbygges i plantens arvemasse. Det bevirker, at cellernes vækst ændres, og der dannes svulster på stængler og rødder. I laboratoriet kan man sammenføje det gen, som ønskes overført til planten, med bakteriens plasmid, efter at plasmidet er klippet op med et restriktionsenzym. Det derved fremkomne rekombinante DNA-molekyle føres derefter tilbage til bakterien, som man dernæst lader inficere planteceller. Herved overføres det rekombinante DNA. Plantecellerne med det nye gen opformeres og danner hele, transgene planter, som besidder den nye egenskab. Man kan også anvende særlige plantevirus til overførslen af gener.
Ved at overføre gener på denne måde kan man gøre planter resistente over for visse skadelige insekter, idet det nye gen får planten til at danne et protein, som er giftigt for insekterne eller gør dem resistente over for ukrudtsbekæmpelsesmidler, fx har man i Danmark udviklet sukkerroer, som er resistente over for et ofte benyttet ukrudtsmiddel. Endvidere kan man forbedre planters ernæringsmæssige egenskaber. Det er tænkeligt, at man vil anvende transgene planter til fremstilling af lægemidler, fx arbejdes der med udvikling af transgene tobaksplanter til fremstilling af antistoffer.
Med rekombinant DNA-teknik kan man gøre tilsvarende indgreb i det genetiske materiale i celler fra dyr. Man kan anvende vektorer, der er udviklet fra virus, som inficerer dyr. Gensplejsede pattedyrceller, som dyrkes i cellekulturer, kan anvendes til produktion af fx lægemidler. Visse komplicerede proteiner bliver ikke biologisk aktive, hvis de produceres i simple mikroorganismer som bakterier. Proteinerne skal foldes på en bestemt måde eller modificeres på anden vis, hvilket kun sker, hvis disse proteiner bliver dannet i celler fra mere komplekse organismer, fx pattedyr.
Man kan også lave genetisk ændrede dyr, transgene dyr. Det fremmede gen overføres ved mikroinjektion til et befrugtet æg, hvor det integreres i æggets kromosomale DNA. Ægget anbringes i en livmoder, hvor det udvikles til et transgent dyr. Transgene dyr, fx mus, anvendes til forskning i geners funktion. Teknikken åbner mulighed for at forædle husdyr, så de vokser hurtigere, er resistente mod visse sygdomme osv. Endvidere kan fremstilles transgene dyr, som danner bestemte proteiner i blodet eller mælken, hvorfra man så kan oprense proteinerne, såkaldt genetic farming; visse lægemidler kan fremstilles på denne måde.
Med rekombinant DNA-teknik kan man også foretage indgreb i menneskets arvemasse, og teknikken forsøges anvendt til at behandle visse arvelige sygdomme hos mennesker, hvilket betegnes genterapi. Også erhvervede sygdomme som kræft og visse virussygdomme er emner for genterapi.
DNA-sekventering er bestemmelse af DNA-sekvensen, dvs. rækkefølgen af de fire forskellige nukleotider, der er grundenhederne i DNA. Nukleotidernes rækkefølge udgør den genetiske information. Omkring 1977 udvikledes to metoder, nemlig enzymatisk sekventering og kemisk sekventering, der gjorde det muligt at studere genernes opbygning og fx undersøge slægtskab mellem mennesker eller organismers evolution. Mutationer, som fx ses ved arvelige sygdomme, vil afsløres ved afvigelser i DNA-sekvensen. I 2007 har man sekventeret det komplette genom fra mennesket, de fleste biologiske modelorganismer og mange patogene organismer (se DNA-sekventering og human genom-projektet ).
Det er muligt kemisk at sammenkoble enkelte nukleotider således, at der fremkommer korte DNA-kæder, såkaldte oligonukleotider. Oligonukleotider er et vigtigt redskab i genteknologien og anvendes fx ved PCR-metoden til mangfoldiggørelse af udvalgte DNA-områder og in vitro-mutagenese, hvor der indføres planlagte ændringer i DNA-sekvensen. De fremstillede oligonukleotider kan sammenkobles vha. enzymet DNA-ligase, så der dannes længere kæder, og det har været muligt at fremstille hele gener på denne måde.
Ved hjælp af polymerasekædereaktionen, PCR (Polymerase Chain Reaction), kan DNA mangfoldiggøres i reagensglasset. Udvalgte DNA-sekvenser kan opformeres tusindvis af gange vha. enzymet DNA-polymerase. I visse DNA-undersøgelser, fx retsgenetiske undersøgelser, kan man således nøjes med meget lidt udgangsmateriale, fx en blodplet. Generelt gøres forskningen i DNAs opbygning og funktion lettere, når man vha. PCR-metoden hurtigt kan fremstille store mængder af DNA fra enkelte celler og fx undgå tidskrævende kloningsprocedurer. PCR-metoden kan også anvendes i påvisningen af smitsomme bakterier i blod- og vævsprøver eller sygdomsfremkaldende bakterier i fødevarer.
Siden fremkomsten af rekombinant DNA-teknik i 1970'erne har en af de største bekymringer hos lægfolk været, at gensplejsede organismer skulle undslippe laboratorier og produktionsvirksomheder og spredes i naturen. I begyndelsen var man især bange for, at genetisk ændrede bakterier kunne forvolde sygdom hos mennesker. Senere har man bl.a. overvejet risikoen for, at transgene planter spredes fra markerne og forårsager ændringer i økosystemerne. Man har fx frygtet, at transgene organismer skulle være bedre rustet i konkurrencen mellem arterne, og at egenskaber som resistens kan overføres til andre arter.
Der blev derfor indført strenge begrænsninger for arbejdet med rekombinant DNA-teknik, bl.a. måtte forsøg kun udføres i risikolaboratorier, som organismerne ikke kan undslippe fra, der krævedes særlig tilladelse til forsøgene, og man anvendte svækkede værtsorganismer, som ikke kan overleve i naturen, for at minimere risikoen for spredning. Mange års erfaringer samt undersøgelser og vurderinger af den reelle risiko ved disse forsøg har ført til en gradvis lettelse af restriktionerne.
De etiske overvejelser har været særlig fremtrædende i forbindelse med brug af genteknologi på husdyr og frem for alt på mennesker. I forbindelse med genterapi skelner man mellem kropsceller og kønsceller. Ved genterapi af kropsceller kan ændringerne i cellernes DNA ikke overføres til kommende børn. Indgriben i arvemassen i kønsceller kan derimod medføre arvelige ændringer og anses derfor for uacceptabel. Også i forbindelse med påvisning af sygdomsgener, fx hos fostre, er der store etiske problemer. Selve det, at man ved gensplejsning fremstiller organismer, der ikke findes i naturen, og at man kan tage patent på sådanne organismer, er kontroversielt.
Retningslinjer for arbejde med genteknologi forelå allerede i 1976 fra det amerikanske National Institutes of Health. Hovedpunkterne heri omfatter såvel fysiske som biologiske retningslinjer for sikkerheden ved genteknologiske forsøg, der sigter mod at begrænse spredningen af gensplejsede organismer. Retningslinjerne findes afspejlet i den nuværende europæiske og danske lovgivning vedrørende genteknologiske forsøg og produktion. I Danmark er disse bestemmelser fastlagt i Lov om miljø og genteknologi (nr. 356 af 6.6.1991 med senere ændringer), og genteknologiske forsøg og produktion skal anmeldes til arbejdstilsynet. Se også bioetik og bioret.
Læs også om risiko, etik og lovgivning i forbindelse med lægemidler.",['Excellent'],<urn:uuid:a4a56856-9135-49db-b8e5-81738fede51c>
